<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>janosik-25</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="janosik-25" xml:lang="cs-CZ">
		<div class="Z-kladn--textový-r-meček">
			<p id="_idParaDest-24" class="MLP_uroven2_kapitola ParaOverride-1">24</p>
			<p class="MLP_text_bez1radku ParaOverride-1">Psal se šestnáctý březen roku 1713.</p>
			<p class="MLP_text ParaOverride-1">Na horách kolem Liptovského Mikuláše ležel ještě sníh, ale v&#160;údolí už bylo jaro. Louky kvetly, Váhem se valila velká jarní voda z&#160;tajících sněhů, od Hrádku pluly první vory.</p>
			<p class="MLP_text ParaOverride-1">Na náměstí v&#160;Mikuláši, v&#160;Hanzelyho domě, který nedávno koupila liptovská stolice, zasedal župní soud.</p>
			<p class="MLP_text ParaOverride-1">Spoutaného Jánošíka naložili v&#160;Palúdzce na vůz a&#160;pod karabinami ho odvezli k&#160;soudnímu jednání.</p>
			<p class="MLP_text ParaOverride-1">Předsedou soudu byl v&#160;zastoupení liptovského župana podžupan Ladislav Okoličányi, příslušník staré šlechtické a&#160;úřednické rodiny z&#160;Okoličného, muž věrný císařskému dvoru a&#160;zapřisáhlý nepřítel kuruců.</p>
			<p class="MLP_text ParaOverride-1">Veřejným žalobcem byl prokurátor Alexander Cemický, nepříliš známý, avšak o&#160;to ctižádostivější zeman. Za obhájce z&#160;moci úřední vybrala liptovská župa šlechtice Baltazara Palugyaye z&#160;Palúdzky, vzdělaného a&#160;sečtělého člověka, o&#160;němž bylo známo, že za časů kurucké vojny projevoval svou přízeň kurucům, i&#160;když jen opatrně a&#160;zpovzdálí.</p>
			<p class="MLP_text ParaOverride-1">Za dlouhým stolem v&#160;čele síně seděli další členové soudu: zástupci tří liptovských okresů, pan Andrej Rády, pan Andrej Andreánsky a&#160;Matěj Joob, a&#160;dva zástupci stolice trenčínské. Stranou seděl přísežný notář Štefan Andaházy a&#160;písař. Podle stěn stáli stoliční hajduci. Toho dne se jimi město jen hemžilo: byli na náměstí, projížděli ulicemi, postávali na chodbách i&#160;před dveřmi jednací síně.</p>
			<p class="MLP_text ParaOverride-1">Předseda Ladislav Okoličányi zahájil jednání obvyklým postupem a&#160;příslušnými předepsanými formulemi. S&#160;utajovanou zvědavostí si prohlížel obžalovaného.</p>
			<p class="MLP_text ParaOverride-1">Jánošík byl ve tváři pobledlý z&#160;dlouhého vězení, ale stál rovně, s&#160;hlavou vztyčenou. Měl za sebou půldruhého měsíce studené vranovské temnice, půldruhého měsíce vyšetřování, otázek a&#160;nekonečných výslechů. Zvláštní pověřenci liptovské župy přiváželi do Mikuláše po celou tu dobu nové a&#160;nové průkazné materiály, výpovědi a&#160;svědectví. Naposled přijel pan Emeryk Kubínyi, kterého poslali do Malohontu, aby tam pátral po stopách Jánošíkovy činnosti; až donedávna patřil Klenovec jeho rodině a&#160;Emeryk Kubínyi se ukázal jako člověk na svém místě, neboť vyšetřování v&#160;Malohontu bylo zvlášť ožehavé.</p>
			<p class="MLP_text ParaOverride-1">Podžupan udělil slovo žalobci.</p>
			<p class="MLP_text ParaOverride-1">Alexander Čemický vstal, zahájil svou řeč běžnými formulacemi, jak je vyžadovalo soudní jednání, pak zvýšil hlas a&#160;pokračoval:</p>
			<p class="MLP_text ParaOverride-1">„Je prokázáno, že obžalovaný Juraj Jánošík se dal na zboj již před třemi roky. Povzbuzen jakýmsi ďábelským duchem a&#160;nutkáním, neostýchal se zavrhnout jak přikázání božská, tak i&#160;zákazy a&#160;pokuty zemského práva, stal se zbojnickým vůdcem či hejtmanem a&#160;spojil se s&#160;dalšími sobě podobnými, z&#160;nichž učinil své tovaryše. Společně s&#160;nimi pak v&#160;okolních slavných stolicích, totiž v&#160;trenčínské, nitranské, turčanské, liptovské, oravské a&#160;v&#160;dalších, ano i&#160;ve Slezsku, po horách a&#160;lesích, ba i&#160;na svobodných cestách královských a&#160;na vodách zbojnickým a&#160;tolvajským způsobem přepadal dobré a&#160;statečné lidi, kupce i&#160;jiné pocestné. Mnoho takových spravedlivých ze všeho obral, ba neváhal je i&#160;ranit a&#160;mordovat, jako například v&#160;blízkosti Fačkova přepadl jednoho pana plebána; když se přepadený bránil, zranil ho tak smrtelně, že z&#160;takové rány musel i&#160;umřít. K&#160;tomu více připomínám, že obžalovaný je kuruc.</p>
			<p class="MLP_text ParaOverride-1">V&#160;dalším se všechny tyto bezbožné a&#160;zbojnické skutky podrobně projednají a&#160;zevrubně dosvědčí, aby byly vyvráceny různé vytáčky obžalovaného.“</p>
			<p class="MLP_text ParaOverride-1">Přisunul si blíž kupu listin a&#160;zahájil výčet jednotlivých případů.</p>
			<p class="MLP_text ParaOverride-1">Podžupan se nespokojeně zavrtěl.</p>
			<p class="MLP_text ParaOverride-1">Proč tak důležitě a&#160;obšírně? Případ je přece jasný, takhle se jednání jen zbytečně povleče. Do zítřka musí celá ta záležitost skončit, v&#160;Mikuláši bude jarmark a&#160;bylo by dobré, kdyby popravě přihlíželo co nejvíce lidí. Další diváky přivedou hajduci z&#160;okolních obcí, ať se každý přesvědčí na vlastní oči, jak končí takové vzpoury proti vrchnosti. Na druhé straně je to ovšem trochu nebezpečné: ve městě je hlava na hlavě, jestli se soud protáhne, kdoví, co se může stát, stačí málo a&#160;jiskra vzplane, bude krveprolití.</p>
			<p class="MLP_text ParaOverride-1">Prohlížel si zamyšleně Jánošíka. Na rukou měl pouta, seděl mezi hajduky, díval se zpříma a&#160;nevypadal, že má strach. Urostlý, ramenatý chlap, nechtěl bych ho potkat někde na cestě, pomyslil si podžupan, ani teď se netváří moc pokorně. A&#160;ty legendy, které o&#160;něm mezi poddanými kolují!</p>
			<p class="MLP_text ParaOverride-1">Jasný případ, ale v&#160;jedné věci nebyl podžupan ještě rozhodnut. Ta zmínka o&#160;kurucké minulosti obžalovaného nasvědčuje, že pan žalobce bude možná chtít udělat z&#160;případu velkou záležitost. Z&#160;obyčejné kauzy se může stát proces velkého dosahu. To má ovšem svůj háček: Vídeň by pak mohla usoudit, že v&#160;liptovské župě není ještě všechno v&#160;takovém pořádku, jak by být mělo, a&#160;lehko se to obrátí proti župní správě. Na druhé straně může takový postup ukázat, že odhalili a&#160;přísně potrestali další pokus o&#160;oživení boje proti císaři a&#160;možná i&#160;spiknutí Rákocziho přívrženců. Co bude lepší a&#160;výhodnější? Těch náznaků a&#160;podivných souvislostí s&#160;kuruci je v&#160;celém případě víc než dost. Jánošík sám byl kuruc; pak je tady ta záležitost s&#160;radvanským zemanem, jehož kurucká minulost je všeobecně známa, nápadně časté pobyty obžalovaného na Malohontě, v&#160;tom hnízdě kuruckém, hrachovská vrchnost není zrovna císaři moc nakloněna, o&#160;Muráni ani nemluvě. V&#160;Jánošíkově družině byli i&#160;Poláci, a&#160;právě do Polska uteklo mnoho významných vůdců Rákocziho povstání&#160;– je to všechno příliš podezřelé. Co když měl Jánošík mezi těmi rebely nějaké tajné poslání? Co když mezi nimi obstarával spojení? Ale když prokážeme, že tu šlo o&#160;jakési kurucké spiknutí, pak může Vídeň prohlásit, že to nepatří pod naši pravomoc a&#160;my přijdeme o&#160;mimořádnou příležitost, jak zastrašit poddané a&#160;vzít jim jednou provždy chuť k&#160;dalším vzpourám a&#160;neposlušnostem. Ne, to se nesmí stát, nesmí se mi to vymknout z&#160;ruky.</p>
			<p class="MLP_text ParaOverride-1">Prokurátor dokončil výčet Jánošíkových činů a&#160;pokračoval:</p>
			<p class="MLP_text ParaOverride-1">„Podle zemských zákonů, avšak zejména podle 15. článku první části Tripartita z&#160;roku 1515, podle 13. článku královského dekretu z&#160;roku 1626 a&#160;podle 26. článku královského dekretu z&#160;roku 1655 musí být takové skutky přísně potrestány. Patnáctý článek Werböcziho Tripartita praví jednoznačně: fures patibulo, praedones palo vel rota, caeteri autem gladio&#160;– ti, co kradou, mají být oběšeni, zbojníci v&#160;kole lámáni anebo naraženi na kůl, ostatní nechť jsou popraveni mečem. Dekret z&#160;roku 1625 v&#160;článku třináctém přímo ukládá, aby byli zbojníci mučeni. Dekret z&#160;roku 1655 pak stanoví, aby zbojníkům nebyly udělovány úlevy a&#160;milosti.</p>
			<p class="MLP_text ParaOverride-1">Žádám proto, aby byl obžalovaný zcela usvědčen, a&#160;při zachování všeho, co se zachovat má, aby se tak stalo patřičným pořádkem. Je totiž nutno vzít lidu odvahu k&#160;dalším takovým lotrovstvím a&#160;odstranit i&#160;spojence, druhy, ukrývače a&#160;příznivce téhož zbojníka. Pro odhalení podobných společníků, příznivců a&#160;pomocníků žádám, aby byl obžalovaný před smrtí podroben mučení a&#160;tak donucen vyzradit své druhy a&#160;pomocníky, jakož i&#160;místo či místa, kde ukryl naloupené věci. Na závěr připomínám, že zákon je jasný a&#160;jiný postup nepřipouští.“</p>
			<p class="MLP_text ParaOverride-1">Skončil a&#160;podžupan si oddechl.</p>
			<p class="MLP_text ParaOverride-1">„Pánové, začneme s&#160;výslechem.“</p>
			<p class="MLP_text ParaOverride-1">Byl rozhodnut. Povede výslech tak, aby nepadlo ani slůvko o&#160;všech těch legendách, které kolují o&#160;obžalovaném po celém kraji. Musí se vyhnout případům, jež by vyvolávaly kladný ohlas u&#160;poddanského lidu a&#160;naopak zdůrazní činy, jež by ukázaly obžalovaného jako nejhoršího zločince. Záležitost s&#160;domanížským plebánem je pro to jako stvořená.</p>
			<p class="MLP_text ParaOverride-1">Přisunul si před sebe složku se zápisy výslechu trenčínské stolice.</p>
			<p class="MLP_text ParaOverride-1">„Otázka první. Z&#160;jakého důvodu, nebo z&#160;jakých pohnutek, anebo na čí navádění, kde a&#160;s&#160;kterými druhy jsi začal zbojničit?“</p>
			<p class="MLP_text ParaOverride-1">Jánošík vstal. Řetězy na rukou mu zařinčely. Slyšel tu otázku při předběžném výslechu mnohokrát, opakovali mu ji znovu a&#160;znovu. Měli výpovědi přepadených, zápisy svědků, zapsali i&#160;jeho odpovědi, pokud jim vůbec odpovídal. Teď jde hlavně o&#160;to, aby neprozradil kamarády. Ve vězení si připravil jména těch, kteří zahynuli, nebo které neměli v&#160;rukou. Z&#160;nekonečných výslechů si ledacos domyslil, něco mu prozradili náhodou a&#160;bezděčně sami.</p>
			<p class="MLP_text ParaOverride-1">„Ke zboji mě přivedl Tomek Uhorčík z&#160;Predmieru, ale ten padl v&#160;Kremnických horách. Mými druhy byli Sútora z&#160;Polska, který zahynul u&#160;Těšína, Pavel Gašparec řečený Mlynarčík, dále Bartek, který sloužil u&#160;ovcí v&#160;Predmieru, pak Ondruš z&#160;kysucké Dlhé. Ti všichni zahynuli na Těšínsku, jak dobře víte. Na zboj jsem se dostal roku&#160;1711, na svátek Michala.“</p>
			<p class="MLP_text ParaOverride-1">Přesně to jsem čekal, pomyslil si podžupan. Prozradí jen ty, kteří jsou mrtví. Obrátil se na písaře.</p>
			<p class="MLP_text ParaOverride-1">„Ad primum fatetur. Zapsáno?“</p>
			<p class="MLP_text ParaOverride-1">„Zapsáno.“</p>
			<p class="MLP_text ParaOverride-1">Okoličányi nahlédl do zápisu Jánošíkových odpovědí před trenčínskou stolicí. Takhle to nepůjde. Musí ho mást, přeskakovat z&#160;otázky na otázku, vracet se, donutit ho, aby se zapletl do vlastních výpovědí. A&#160;začne hned hrachovskou vrchností.</p>
			<p class="MLP_text ParaOverride-1">„Byl jsi od té doby někdy někým chycen? Kdo ti pomohl k&#160;útěku, či kdo tě propustil?“</p>
			<p class="MLP_text ParaOverride-1">„V&#160;malohontské župě mě chytili v&#160;Klenovci na svátek svatého Demetria, osmého října. Pak mě věznili na zámku v&#160;Hrachově. Nic jiného jsem nedal stoličním úředníkům než menší dary.“</p>
			<p class="MLP_text ParaOverride-1">Věděl, že tohle zjistil Emeryk Kubínyi, když vyšetřoval v&#160;Hrachově a&#160;v&#160;Klenovci.</p>
			<p class="MLP_text ParaOverride-1">„Jaké to byly dary?“ zeptal se podžupan.</p>
			<p class="MLP_text ParaOverride-1">„Pět liščích kůží a&#160;sedm sýrů.“</p>
			<p class="MLP_text ParaOverride-1">„Při kterých příležitostech a&#160;při jakých zbojích jsi měl společníky? Přidružili se k&#160;tobě dobrovolně, nebo z&#160;navádění? A&#160;jak dlouho zbojnictví provozovali?“</p>
			<p class="MLP_text ParaOverride-1">Jánošík věděl z&#160;předběžných výslechů, že bratři Šútkové, Rafaj i&#160;Martínek utekli do Polska.</p>
			<p class="MLP_text ParaOverride-1">„Schovávali mě Juro a&#160;Kubo Šútkové z&#160;Krásna. Dával jsem jim za to část kořisti a&#160;dělili jsme se s&#160;nimi o&#160;peníze.“</p>
			<p class="MLP_text ParaOverride-1">„Kdo a&#160;jakým způsobem ti poskytoval zbraně, střelivo, přístřeší a&#160;potraviny?“</p>
			<p class="MLP_text ParaOverride-1">„Šútkové mi dali celkem asi půldruhého funtu prachu. Nosili ho do smluvených úkrytů v&#160;horách.“</p>
			<p class="MLP_text ParaOverride-1">„Kde a&#160;u&#160;koho, v&#160;které době a&#160;jakým způsobem jste se ukrývali?“</p>
			<p class="MLP_text ParaOverride-1">Také tuhle otázku už slyšel Jánošík mnohokrát. Nesmí prozradit víc, než co zjistil ten prokletý Kubínyi.</p>
			<p class="MLP_text ParaOverride-1">„Na Kokavě jsem sloužil tři týdny u&#160;Ondřeje Kovalčíka, ale ten nevěděl, že jsem zbojník. Potom jsem od něho odešel k&#160;Šútkům.“</p>
			<p class="MLP_text ParaOverride-1">„A&#160;co Rafaj?“ zeptal se podžupan.</p>
			<p class="MLP_text ParaOverride-1">O&#160;Rafajovi Jánošík věděl jen to, že je v&#160;Polsku. Ale v&#160;Krásnu má příbuzného, Juraje Rafaje.</p>
			<p class="MLP_text ParaOverride-1">„S&#160;tím jsem neměl žádné srozumění. Vím, o&#160;něm jen to, že za Uhorčíka nosil Sútkům střelný prach.“</p>
			<p class="MLP_text ParaOverride-1">„Které a&#160;jaké věci jsi ukryl, komu náležejí, u&#160;koho a&#160;na kterém místě jsi je schoval ty sám nebo tvoji tovaryši?“</p>
			<p class="MLP_text ParaOverride-1">„Nemáme žádnou skrýš. Všechno jsme rozdali.“</p>
			<p class="MLP_text ParaOverride-1">„A&#160;co u&#160;Hvizdáka v&#160;Krásnu? Tam jsi neukryl nic?“</p>
			<p class="MLP_text ParaOverride-1">„Jednou na Velikonoce jsme tam vypili dva pachtele piva. To je všechno.“</p>
			<p class="MLP_text ParaOverride-1">„Komu jste rozdali kořist, abys nebyl pronásledován a&#160;lapen? Z&#160;jakého důvodu jsi daroval krčmáři Rajčanovi z&#160;Terchové nebo jeho manželce a&#160;dceři stříbrný pohár? Nebylo to proto, aby tě krčmář tajně ukrýval anebo tajně opatřil nápojem?“</p>
			<p class="MLP_text ParaOverride-1">„Tancovali jsme a&#160;popíjeli v&#160;jeho krčmě. Za tabák, pivo a&#160;pálenku jsme zaplatili stříbrným pohárem, takže to nebyl dar. Rajčan nás nikdy neukrýval.“</p>
			<p class="MLP_text ParaOverride-1">„A&#160;co krčmář Kudlák ze Skalice, Koriskvel z&#160;Dunajova a&#160;krčmář ze Zákustí?“</p>
			<p class="MLP_text ParaOverride-1">Jánošík si vzpomněl na veselé večery u&#160;Koriskvela a&#160;málem se usmál, ale přemohl se a&#160;řekl pevně:</p>
			<p class="MLP_text ParaOverride-1">„Neznám je.“</p>
			<p class="MLP_text ParaOverride-1">„Nebo některý představený, rychtář oščadnický nebo stoliční hajduci, nejvíce však Joannes Litický, z&#160;jakého důvodu se zdráhal vás pronásledovat? Měli jste s&#160;nimi nějakou dohodu?“</p>
			<p class="MLP_text ParaOverride-1">„S&#160;hajdukem Litickým jsme žádnou dohodu neměli. Oščadnického rychtáře neznám.“</p>
			<p class="MLP_text ParaOverride-1">„Kde se ukrývají tvoji společníci a&#160;druhové? V&#160;které obci, v&#160;kterém domě anebo místě v&#160;horách?“</p>
			<p class="MLP_text ParaOverride-1">Jánošík měl chuť si zavýsknout. Ta otázka znamená, že jeho družinu dosud nemají, alespoň ne všechny.</p>
			<p class="MLP_text ParaOverride-1">„Nevím, kde jsou,“ řekl téměř vesele, „a nic nevím ani o&#160;žádné kořisti.“</p>
			<p class="MLP_text ParaOverride-1">„Víme, že jsi ukryl lup ve stříbrné nádobě ve Velhoře. Zůstaly ty věci na svém místě, nebo jsi je přenesl jinam? Ví někdo v&#160;Terchové o&#160;tom úkrytu, jmenovitě některý příbuzný rychtáře Chalupky?“</p>
			<p class="MLP_text ParaOverride-1">„Ano, ten stříbrný pohár jsem z&#160;Velhory zase vzal. Už jste se na něj přece ptali. Dali jsme ho krčmáři Rajčanovi za útratu.“</p>
			<p class="MLP_text ParaOverride-1">Podžupan se zamračil. Zase mu vyklouzl.</p>
			<p class="MLP_text ParaOverride-1">„Kam se poděly peníze z&#160;oloupení Slezana Vítka Sity, jakým způsobem a&#160;mezi koho byly rozděleny?“</p>
			<p class="MLP_text ParaOverride-1">„Tenkrát jsem byl v&#160;Klenovci. Slyšel jsem vyprávět, že pana Situ přepadl Moravčík a&#160;Gábor z&#160;Valkové, ale ti už jsou mrtvi.“</p>
			<p class="MLP_text ParaOverride-1">„A&#160;co krejčí Martin z&#160;Jablunkova? Měl jsi s&#160;ním nějaké porozumění?“</p>
			<p class="MLP_text ParaOverride-1">Na Martina se ptali několikrát při předběžném výslechu. Něco o&#160;něm museli zjistit, ale určitě ho nechytili, je v&#160;bezpečí někde v&#160;Polsku.</p>
			<p class="MLP_text ParaOverride-1">„Krejčí Martin nám šíval kabáty u&#160;Rafaje, ale nemohl vědět, že jsme zbojníci. Nemohli jsme to přece každému říkat, to by bylo nebezpečné.“</p>
			<p class="MLP_text ParaOverride-1">Okoličányi se předklonil.</p>
			<p class="MLP_text ParaOverride-1">„A&#160;teď prosím zapsat odpověď přesně, je to velmi důležitá otázka. Kdo byl původcem vraždy důstojného pátera a&#160;plebána z&#160;Domaníže? Někdo si vás k&#160;tomu najal, nebo vám to někdo nařídil? Spáchali jste ještě jiné vraždy, jakého druhu, kde a&#160;jak?“</p>
			<p class="MLP_text ParaOverride-1">V&#160;síni bylo ticho. Napjatě očekávali Jánošíkovu odpověď.</p>
			<p class="MLP_text ParaOverride-1">Jánošík rychle přemýšlel. Plavčeka nemají, Huncagu také ne. To bylo jasné z&#160;výslechu. Ale z&#160;výslechu také pochopil, že o&#160;té věci vědí skoro všechno. Plebán asi před smrtí musel ještě mluvit, měli přesné popisy Plavčeka a&#160;Huncagy, znali i&#160;jejich jména.</p>
			<p class="MLP_text ParaOverride-1">„Byli tam dva tovaryšové, Plavček a&#160;Huncaga. Přepadli ho, když pil vodu u&#160;studánky. Bránil se a&#160;Huncaga ho střelil. Nic od něho nevzali a&#160;přivolali pomoc, aby lidé z&#160;vesnice zraněného plebána odnesli. Sám jsem tam nebyl, vím o&#160;tom jen z&#160;vyprávění.“</p>
			<p class="MLP_text ParaOverride-1">„Kam se poděly věci a&#160;šaty oravského faráře, který se ubíral ze svého sídla údolím Váhu a&#160;byl pod Strečnem oloupen?“</p>
			<p class="MLP_text ParaOverride-1">„Kabátec toho pana pátera si vzal Uhorčík, i&#160;jeho klobouk. O&#160;peníze jsme se rozdělili.“</p>
			<p class="MLP_text ParaOverride-1">„Komu jste je rozdali? Jména!“</p>
			<p class="MLP_text ParaOverride-1">„Propili jsme je v&#160;Dunajově a&#160;v&#160;Klenovci.“</p>
			<p class="MLP_text ParaOverride-1">Pan Andrej Andreánsky zdvihl ruku a&#160;podžupan mu udělil slovo.</p>
			<p class="MLP_text ParaOverride-1">„Mám několik otázek. Vyloupili jste nějaké kostely v&#160;Království uherském a&#160;polském, vévodství slezském a&#160;Markrabství moravském? Co jste z&#160;nich odnesli, kdo byl u&#160;toho a&#160;kam se ty věci poděly? Vysvětli všechno pravdivě a&#160;se všemi okolnostmi!“</p>
			<p class="MLP_text ParaOverride-1">Případná otázka, pomyslil si podžupan. Je to pravděpodobně nesmysl, ale aspoň to naznačí otrlost obžalovaného a&#160;jeho tovaryšů.</p>
			<p class="MLP_text ParaOverride-1">Jánošík se usmál.</p>
			<p class="MLP_text ParaOverride-1">„Nic takového nikdy nebylo.“</p>
			<p class="MLP_text ParaOverride-1">Pan Andreánsky však umíněně pokračoval:</p>
			<p class="MLP_text ParaOverride-1">„Je pravda, že jste z&#160;některého kostela odcizili velebnou svátost k&#160;hříšnému zachovávání svých zbraní, přibili ji na strom a&#160;stříleli jste do ní, jak uvedl pan hrabě Jan Jakub Löwenburg?“</p>
			<p class="MLP_text ParaOverride-1">„To je hloupost!“</p>
			<p class="MLP_text ParaOverride-1">Pan Andreánsky vyskočil.</p>
			<p class="MLP_text ParaOverride-1">„Napomínám tě, aby ses vyjadřoval uctivě!“</p>
			<p class="MLP_text ParaOverride-1">„Říkám tedy se vší uctivostí, že je to hloupost.“</p>
			<p class="MLP_text ParaOverride-1">„Udělal to snad Uhorčík?“</p>
			<p class="MLP_text ParaOverride-1">„Uhorčík padl na Kremnických horách. Viděl jsem to na vlastní oči. Takové nesmysly by nikdy neudělal.“</p>
			<p class="MLP_text ParaOverride-1">Okoličányi zrudl ve tváři.</p>
			<p class="MLP_text ParaOverride-1">„Napomínám tě podruhé! Nebuď drzý a&#160;neurážej soud!“</p>
			<p class="MLP_text ParaOverride-1">„Neurážím ho. Uráží ho spíš Jeho hraběcí Milost, když tvrdí takové věci.“</p>
			<p class="MLP_text ParaOverride-1">Podžupan se obrátil k&#160;písaři.</p>
			<p class="MLP_text ParaOverride-1">„Doufám, že tyto výroky nebyly zapsány!“</p>
			<p class="MLP_text ParaOverride-1">Posadil se a&#160;řekl:</p>
			<p class="MLP_text ParaOverride-1">„Pane Andreánsky, můžete pokračovat.“</p>
			<p class="MLP_text ParaOverride-1">Andrej Andreánsky nahlédl do spisů.</p>
			<p class="MLP_text ParaOverride-1">„Další otázka. Prosím zaznamenat. Kam uložil Uhorčík naloupenou partéku? Ubrusy, ručníky a&#160;sukno, které vzal na Moravě?“</p>
			<p class="MLP_text ParaOverride-1">„O&#160;těch ubrusech a&#160;ručníkách jsem slyšel, ale nevím, kam se poděly.“</p>
			<p class="MLP_text ParaOverride-1">„Kde se ukryl Huncaga a&#160;s&#160;kým měl styky? Zejména ve Staškách, nebo v&#160;Rakové?“</p>
			<p class="MLP_text ParaOverride-1">„Huncaga utekl nejdřív na Kysuce a&#160;pak do Polska, ještě s&#160;jinými tovaryši. Nevím, s&#160;kým se stýkal.“</p>
			<p class="MLP_text ParaOverride-1">„Nemám žádné další otázky,“ řekl pan Andreánsky a&#160;otřel si čelo hřbetem ruky.</p>
			<p class="MLP_text ParaOverride-1">„Potud tedy stolice trenčínská,“ prohlásil podžupan. „Celkem sedmnáct otázek, ale mnoho nového jsme se nedověděli. Popravdě řečeno, nového jsme se nedověděli vůbec nic. Nyní budu klást otázky za stolici liptovskou.“</p>
			<p class="MLP_text ParaOverride-1">Nahlédl do zápisu předběžného výslechu a&#160;zeptal se:</p>
			<p class="MLP_text ParaOverride-1">„Pověz, kdy ses dal na zbojstvo a&#160;kdo tě k&#160;tomu získal?“</p>
			<p class="MLP_text ParaOverride-1">„V&#160;září předminulého roku. Získal mě Uhorčík, který byl zastřelen v&#160;Kremnických horách.“</p>
			<p class="MLP_text ParaOverride-1">Podžupan začínal být netrpělivý. Musí jít přímo k&#160;věci, nebudou se tady přece handrkovat o&#160;klobouk oravského plebána a&#160;o&#160;podobné nesmysly, s&#160;jakými přišel pan Andreánsky.</p>
			<p class="MLP_text ParaOverride-1">„Pověz, zda jsi měl nějaké dohody se zrádci země a&#160;vlasti uherské, obzvláště s&#160;takovými, kteří jsou v&#160;Polsku ve vyhnanství?“</p>
			<p class="MLP_text ParaOverride-1">„Mám psát?“ zeptal se opatrně písař.</p>
			<p class="MLP_text ParaOverride-1">„Samozřejmě!“ vykřikl vztekle podžupan.</p>
			<p class="MLP_text ParaOverride-1">Jánošík zavrtěl hlavou. Písař napsal krasopisně:</p>
			<p class="MLP_text ParaOverride-1">Nihil. Na druhou otázku nic nepověděl.</p>
			<p class="MLP_text ParaOverride-1">„U&#160;Strečna jsi pobral koně žilinským kupcům. Co jsi s&#160;nimi potom udělal?“</p>
			<p class="MLP_text ParaOverride-1">„Vzal jsem koně, abych se rychleji přenesl přes města a&#160;dědiny.“</p>
			<p class="MLP_text ParaOverride-1">„Ptal jsem se, co jsi s&#160;nimi udělal?“</p>
			<p class="MLP_text ParaOverride-1">„Už nevím.“</p>
			<p class="MLP_text ParaOverride-1">„Vyznej jména všech svých tovaryšů, kteří s&#160;tebou zbíjeli od počátku, kde jsou a&#160;kam se poděli?“</p>
			<p class="MLP_text ParaOverride-1">„Už jsem odpověděl.“</p>
			<p class="MLP_text ParaOverride-1">„Vyznej slavné stolici liptovské, kde ses zdržoval a&#160;s&#160;kým jsi měl dohody obzvláště v&#160;Terchové a&#160;v&#160;okolních dědinách!“</p>
			<p class="MLP_text ParaOverride-1">„Na to už jsem také odpověděl.“</p>
			<p class="MLP_text ParaOverride-1">„Kdy ses ukrýval u&#160;svého otce Martina Jánošíka a&#160;u&#160;svého bratra Jána Jánošíka?“</p>
			<p class="MLP_text ParaOverride-1">„Neukrýval jsem se u&#160;nich. Nechtěl jsem, aby je hajduci pronásledovali.“</p>
			<p class="MLP_text ParaOverride-1">„Otázka číslo šest,“ řekl podžupan. „Prosím, aby bylo všechno zapsáno přesně a&#160;doslova.“</p>
			<p class="MLP_text ParaOverride-1">Pohlédl přísně na Jánošíka.</p>
			<p class="MLP_text ParaOverride-1">„Když jsi byl ulapený toho roku v&#160;Malohontě, jakým způsobem tě pan vicišpán té stolice propustil, kdo ti v&#160;tom nejvíc pomohl a&#160;kdo tě vůbec osvobodil?“</p>
			<p class="MLP_text ParaOverride-1">„Už jsem to pověděl před stolicí trenčínskou.“</p>
			<p class="MLP_text ParaOverride-1">Podžupan se zamračil. Rozhodl se, že změní postup. Bude-li otázky opakovat a&#160;obměňovat, vsune-li mezi běžné dotazy důležitou a&#160;zásadní otázku, možná přece jen něčeho dosáhne. Na obyčejného poddaného je ten chlap chytrý jako liška. Kdo by to byl čekal?</p>
			<p class="MLP_text ParaOverride-1">„Vyznej se, komu jste dali věci, které jste loňského roku vzali paní vojenského oficíra, když jste přepadli její hintov mezi Východnou a&#160;Važcem u&#160;Garajova potoka?“</p>
			<p class="MLP_text ParaOverride-1">Jánošík si vzpomněl na valacha a&#160;na jeho ženu ve Važci. Mlčel.</p>
			<p class="MLP_text ParaOverride-1">Nihil, zapsal písař. Na sedmou otázku neodpověděl vůbec nic.</p>
			<p class="MLP_text ParaOverride-1">Podžupan byl rozmrzelý. Uvažoval nad další otázkou, věděl, že se výslech nevyvíjí žádoucím směrem. Musí přijít s&#160;něčím, co by tomu zbojníkovi u&#160;lidí pořádně zasolilo. Vzpomněl si na jakýsi nevyjasněný případ z&#160;Bobrovce.</p>
			<p class="MLP_text ParaOverride-1">„U&#160;Východné za podezřelých okolností zahynul tříletý syn kováře z&#160;Bobrovce. Máme zprávy, že v&#160;téže době jsi pil víno se svými tovaryši a&#160;furmany na Hóvaldech, a&#160;to není daleko.“</p>
			<p class="MLP_text ParaOverride-1">„Přiznávám,“ řekl Jánošík, „že to víno jsme na Hóvaldech opravdu pili. Ale s&#160;tím synkem bobroveckého kováře nemám nic společného a&#160;nic o&#160;tom nevím. Nikdo z&#160;mých tovaryšů by nic takového neudělal.“</p>
			<p class="MLP_text ParaOverride-1">„Když jsi přišel na velkobobroveckou salaš, verboval jsi tam valachy, aby šli s&#160;tebou? A&#160;na likavské salaši?“</p>
			<p class="MLP_text ParaOverride-1">„Nikoho jsem neverboval.“ O&#160;té likavské salaši však věděli, to poznal při výslechu. „Na likavských salaších se dva valaši sami hlásili do mého regimentu, ale nevzal jsem je.“</p>
			<p class="MLP_text ParaOverride-1">„Jak se jmenovali?“</p>
			<p class="MLP_text ParaOverride-1">„To nevím, neptal jsem se.“</p>
			<p class="MLP_text ParaOverride-1">„Jak aspoň vypadali?“</p>
			<p class="MLP_text ParaOverride-1">„Nevšiml jsem si, bylo už tma.“</p>
			<p class="MLP_text ParaOverride-1">„Máme seznam škod, které jste způsobili na salaších. Kdo tě přivedl na porúbskou salaš a&#160;kdo na revúckou? Zařezávali vám valaši ovce dobrovolně nebo z&#160;přinucení?“</p>
			<p class="MLP_text ParaOverride-1">„Nikdo nás tam nepřivedl, přišli jsme sami. Na revúcké salaši jsme zařezali jednu ovci, na likavských dvou salaších po jedné ovci, na porúbské tři, na hybské jednu a&#160;na važecké dvě.“</p>
			<p class="MLP_text ParaOverride-1">Nic, pomyslil si župan, zase nic, co jsme nevěděli. Vrátím se opatrně k&#160;té záhadné záležitosti s&#160;kuruci. Je tady ten případ s&#160;radvaňským zemanem. Co když bylo přepadení jen předstírané? Co když Jánošík sloužil jenom jako posel? Ten kurucký generál umřel devětadvacátého září, a&#160;osmého října už byl Jánošík chycen v&#160;Klenovci. A&#160;to je kraj světa. Proč tolik pospíchal? Nenesl od Radvanského nějakou zprávu?</p>
			<p class="MLP_text ParaOverride-1">„Jak a&#160;od koho ses dozvěděl na Kremnických horách, že tou odlehlou pustinou pojede zrovna pan Radvanský na pohřeb do Necpal?“</p>
			<p class="MLP_text ParaOverride-1">Jánošík zůstal klidný.</p>
			<p class="MLP_text ParaOverride-1">„Potkali jsme poštovního posla. Nevěděl, že jsme zbojníci. Ten nám řekl, že tudy pojede pán z&#160;Radvaně.“</p>
			<p class="MLP_text ParaOverride-1">Podžupan si zklamaně poposedl. Zase nic.</p>
			<p class="MLP_text ParaOverride-1">„Na Žiarech jsi přepadl pana barona Révaye. Kam se poděly věci Jeho Velkomožnosti, obzvláště flinty?“</p>
			<p class="MLP_text ParaOverride-1">„Šavli a&#160;jednu karabinu si vzal Huncaga. Druhá karabina zůstala tovaryšovi, který odešel do Polska, třetí si vzal Kubo Chlastiak. Stříbrné nitě si nechal Huncaga a&#160;daroval je pak někomu na Kysucích.“</p>
			<p class="MLP_text ParaOverride-1">„Když jsi u&#160;Sokola při Kralovanech přepadl na vodě knězovku ze Svatého Jána, kam jsi dal peníze a&#160;šatstvo? Kdo vás tehdy u&#160;Lipovce převezl přes Váh?“</p>
			<p class="MLP_text ParaOverride-1">„Chodili jsme přes Váh jen u&#160;Strečna, nikde jinde. O&#160;penězích nic nevím. Šátek a&#160;ostatní věci si nechali bratři Šútkové.“</p>
			<p class="MLP_text ParaOverride-1">„A&#160;co ten Martin Mravec, kterého s&#160;tebou přivedli? Znal jsi ho už dlouho? Měli jste spolu nějakou úmluvu a&#160;dohodu? Našli jsme v&#160;jeho chalupě některé věci z&#160;tvých lupů.“</p>
			<p class="MLP_text ParaOverride-1">Jánošík zpozorněl, ale snažil se, aby na sobě nedal nic znát.</p>
			<p class="MLP_text ParaOverride-1">„Martina Mravce jsem znal z&#160;klenovecké krčmy, často jsem tam tancoval a&#160;zpíval při jeho gajdách. Dohody jsme žádné neměli. Vím o&#160;něm jen to, že byl nějakou dobu v&#160;Klenovci hajdukem.“</p>
			<p class="MLP_text ParaOverride-1">„Co řekneš o&#160;tom, jak jste oloupili vozy Bystričanů? Tekušovu vdovu, Michala Quindeliho, Joannese Lankolzera a&#160;Párviho vdovu Hedvigu?“</p>
			<p class="MLP_text ParaOverride-1">„Obvinili mě už v&#160;Hrachově, že jsem je přepadl. Proto mě také uvěznili. Ale dokázal jsem, že jsem byl tou dobou v&#160;Klenovci.“</p>
			<p class="MLP_text ParaOverride-1">„Přepadl jsi s&#160;ostatními v&#160;Malatinské dolině zemana, Ladislava Zmeškala?“</p>
			<p class="MLP_text ParaOverride-1">„Ne.“</p>
			<p class="MLP_text ParaOverride-1">„A&#160;co jsi tedy domlouval s&#160;kováři v&#160;Liptovské Anně a&#160;s&#160;dalšími obyvateli té obce? Víme, že jsi tam byl krátce před tím, než došlo k&#160;přepadení leštínského zemana.“</p>
			<p class="MLP_text ParaOverride-1">Jánošík mlčel. Písař napsal: Nihil. Nic neodpovídá.</p>
			<p class="MLP_text ParaOverride-1">„Otázka číslo dvacet dva. Přiznej, že jsi na kremnických horách vzal Bystričance Párvičce perel šest nití modrých, velikých, dva řetízky stříbrné, tři nové sukně, dvě kromrašové, jednu talindisovou, tři rify anglije, jeden klobouk sametový, co paní nosila, a&#160;půl konce cvilichu. Jak vidíš, víme o&#160;tobě všechno.“</p>
			<p class="MLP_text ParaOverride-1">Jánošík se v&#160;duchu zasmál. Vida, Huncaga se tenkrát činil. To bylo přepadení, které vlastně Jánošíka dostalo z&#160;hrachovského zámku. Kromě těch Uhorčíkových liščích kůží a&#160;sýrů, jistě. Řekl hlasitě a&#160;klidně:</p>
			<p class="MLP_text ParaOverride-1">„Nic jsem jí nevzal. Nic z&#160;toho. Už jsem přece říkal, že jsem byl tou dobou na hrachovském zámku.“</p>
			<p class="MLP_text ParaOverride-1">Podžupan se zadíval do zápisu předběžného výslechu a&#160;srovnával ho s&#160;malohontským hlášením Emeryka Kubínyiho.</p>
			<p class="MLP_text ParaOverride-1">„Když jsi tancoval s&#160;jedním svým tovaryšem na Kokavě a&#160;na Klenovci, sliboval ten tvůj tovaryš dceři Martina Mravce, že jí dá mnoho sukna a&#160;peníze. Co o&#160;tom víš?“</p>
			<p class="MLP_text ParaOverride-1">Plavček, pomyslil si Jánošík. Proč jenom byl tak upovídaný? Řekl nahlas:</p>
			<p class="MLP_text ParaOverride-1">„Slyšel jsem od gazdů, že něco takového jeden tovaryš říkal.“</p>
			<p class="MLP_text ParaOverride-1">„Jak se jmenoval?“</p>
			<p class="MLP_text ParaOverride-1">„Nevím, který to byl.“</p>
			<p class="MLP_text ParaOverride-1">„Hajduci našli v&#160;Klenovci pentle a&#160;stuhy, které pocházely z&#160;bystrických vozů. Jak se tam dostaly?“</p>
			<p class="MLP_text ParaOverride-1">„Nemohly být z&#160;bystrických vozů. Říkal jsem, že tou dobou jsem byl v&#160;hrachovském vězení a&#160;v&#160;Klenovci.“</p>
			<p class="MLP_text ParaOverride-1">„Odkud tedy byly?“</p>
			<p class="MLP_text ParaOverride-1">„Nevím.“</p>
			<p class="MLP_text ParaOverride-1">„A&#160;odkud pocházely ty stříbrem prošívané stuhy, ten nádherný pasoman, který jsi dal muráňské paní komandantce? Nebyl také z&#160;těch vozů?“</p>
			<p class="MLP_text ParaOverride-1">„O&#160;tom nic nevím.“</p>
			<p class="MLP_text ParaOverride-1">„Jak ses vůbec dostal k&#160;muráňské paní?“</p>
			<p class="MLP_text ParaOverride-1">Napjatě čekal na odpověď. To bylo další podezřelé místo. Určitě ho nepustili z&#160;Hrachova jen proto, že dal muráňské paní pár pentlí jako nějaké vesnické děvečce. Za tím je určitě něco víc, ale co? Muráň je stará kurucká bašta, ne nadarmo se povídalo, že tam dal Rákoczi u&#160;Bercsényiho ukrýt uherskou královskou korunu. Ať mi nikdo nepovídá o&#160;nějakých pentlích! Za tím je určitě něco vážnějšího, ale co?</p>
			<p class="MLP_text ParaOverride-1">„Řekl jsem, že o&#160;tom nic nevím.“</p>
			<p class="MLP_text ParaOverride-1">Tak, a&#160;je to. Víc už z&#160;něho nedostanou, leda na mučidlech.</p>
			<p class="MLP_text ParaOverride-1">Písař napsal: Nic neodpověděl.</p>
			<p class="MLP_text ParaOverride-1">„V&#160;Žaškově jste vzali paní Káforce ze sklípku dvě stě zlatých a&#160;jeden císařský tolar. Kam se ty peníze poděly?“</p>
			<p class="MLP_text ParaOverride-1">„Rozdali jsme je.“</p>
			<p class="MLP_text ParaOverride-1">„Komu?“</p>
			<p class="MLP_text ParaOverride-1">„Těm, co je potřebovali.“</p>
			<p class="MLP_text ParaOverride-1">„Jména!“</p>
			<p class="MLP_text ParaOverride-1">„Neznám jména.“</p>
			<p class="MLP_text ParaOverride-1">„Nihil!“ zařval podžupan na písaře. „Zapsat!“</p>
			<p class="MLP_text ParaOverride-1">Písař poslušně zaznamenal: Nic neodpovídá.</p>
			<p class="MLP_text ParaOverride-1">„Z&#160;jaké příčiny jste při Žilině sňali z&#160;kola toho zbojníka, kdo ho snímal a&#160;jakým způsobem?“</p>
			<p class="MLP_text ParaOverride-1">Jánošík mlčel.</p>
			<p class="MLP_text ParaOverride-1">„Měl jsi nějaké dohody s&#160;Oravci Šándorem Krupou a&#160;jeho bratrem Jurou, nebo s&#160;Jurajem a&#160;Matějem Žúborem?“</p>
			<p class="MLP_text ParaOverride-1">„Žádné dohody jsem s&#160;nimi neměl, neznám je.“</p>
			<p class="MLP_text ParaOverride-1">„To stačí,“ povzdychl si podžupan. „Víc stejně neřekne.“</p>
			<p class="MLP_text ParaOverride-1">Cítil zklamání a&#160;hněv. Devětadvacet otázek, a&#160;na sedmnáct z&#160;nich vůbec neodpověděl. Uvedl jen jména a&#160;okolnosti, jež beztak vě­děli. Ta záležitost s&#160;muráňskou paní komandantkou, s&#160;Hrachovem a&#160;s&#160;radvanským pánem je stejně zamotaná jako dřív. Z&#160;toho pokus o&#160;pikle proti císaři neušije, kdyby se namáhal sebevíc.</p>
			<p class="MLP_text ParaOverride-1">„Ještě jsou tady otázky dvou svědků,“ řekl rozmrzele. „Ať vstoupí pan Šipoš a&#160;pan Skalka!“</p>
			<p class="MLP_text ParaOverride-1">Písař psal: Dobrovolné jeho přiznání na otázky moudrého a&#160;opatrného Jána Šipoše, měšťana žilinského.</p>
			<p class="MLP_text ParaOverride-1">Sluha otevřel dveře. Vešel pan Šipoš v&#160;bohatém, nádherném šatě. Jánošíka napadlo, že je tlustší než tehdy pod Strečnem. Nesl se s&#160;hlavou nahoru, laloky pod bradou se mu chvěly rozčilením. Jánošík mu nechtěně sklouzl pohledem na střevíce a&#160;maličko se usmál. Šipoš to zaznamenal a&#160;zrudl ještě víc. V&#160;těsném sledu za žilinským měšťanem kráčel pan Skalka, hubený, se žlučovitou tváří, nos mu trčel jako bodec.</p>
			<p class="MLP_text ParaOverride-1">Soudce přezkoumal jména a&#160;totožnost obou svědků a&#160;kupci se posadili na krátkou lavici před stolem. Šipoš se díval vítězoslavně na Jánošíka, Skalka klopil oči, jako by měl z&#160;Jánošíka strach i&#160;teď.</p>
			<p class="MLP_text ParaOverride-1">Soudce pohlédl přísně na obžalovaného.</p>
			<p class="MLP_text ParaOverride-1">„Přiznáváš, že jsi ke dni pátého října 1711 s&#160;Huncagou, jináče s&#160;Uhorčíkem pobrali od pana Jána Šipoše sukna a&#160;všechny ty ostatní věci?“</p>
			<p class="MLP_text ParaOverride-1">„Přiznávám,“ řekl Jánošík.</p>
			<p class="MLP_text ParaOverride-1">„A&#160;kam se to všechno podělo? Kde je celá ta préda?“ vykřikl žalostně Šipoš.</p>
			<p class="MLP_text ParaOverride-1">Na všechno se už Jánošíka ptali při předběžném výslechu. Věděl, že může klidně vypovídat. Martínek utekl, Stoliga zmizel.</p>
			<p class="MLP_text ParaOverride-1">„Sukno jsme dali tomu krejčímu Martínkovi z&#160;Jablunkova a&#160;zbytek jsme prodali Stoligovi za Beskydem. Dostali jsme za to, já a&#160;Uhorčík, po sedmnácti zlatých. Uhorčík se pak oženil a&#160;dal ty peníze Stoligovi, u&#160;kterého jsou doposavad.“</p>
			<p class="MLP_text ParaOverride-1">„Přiznáváš,“ řekl soudce, „že jsi desátého května minulého roku témuž Joannesovi Šipošovi vzal s&#160;tovaryši jak pás, tak i&#160;čtyři zlaté? Kam se poděly?“</p>
			<p class="MLP_text ParaOverride-1">„Kam se poděly?“ zanaříkal Šipoš jako ozvěna.</p>
			<p class="MLP_text ParaOverride-1">„Poztráceli jsme je na Terchové, když nás tam hajduci přepadli.“</p>
			<p class="MLP_text ParaOverride-1">„Poztráceli!“ vykřikl Šipoš.</p>
			<p class="MLP_text ParaOverride-1">„A&#160;co všechny ty prsteny,“ řekl pan Skalka, „stříbrné lžíce, škatule zlatých věcí a&#160;palaš?“</p>
			<p class="MLP_text ParaOverride-1">„Prstýnky jsme rozdali děvčatům, zlatou krabici si vzal Plavček z&#160;Dunajova. Stříbrné lžíce jsme rozdali, už ani nevím kde. Zbytek i&#160;se stříbrným palašem jsme ukryli v&#160;handlovských horách v&#160;jedli. Schoval je tam Huncaga, a&#160;jen on ví, na kterém místě. O&#160;peníze jsme se rozdělili, hodinky a&#160;ostatní věci jsou v&#160;té jedli.“</p>
			<p class="MLP_text ParaOverride-1">Pan Skalka o&#160;poznání zežloutl. Šipoš už bědoval docela hlasitě.</p>
			<p class="MLP_text ParaOverride-1">„Všechno je pryč, docela všechno! Taková bohatá partéka!“</p>
			<p class="MLP_text ParaOverride-1">„Můžete odejít,“ řekl podžupan a&#160;bědující Šipoš i&#160;zažloutlý pan Skalka opustili síň. Podžupan se chvíli díval zadumaně na Jánošíka.</p>
			<p class="MLP_text ParaOverride-1">„Jmenuješ tady jen své tovaryše, kteří utekli nebo zahynuli. A&#160;teď chci slyšet pěkně popořádku jména všech tvých druhů!“</p>
			<p class="MLP_text ParaOverride-1">Jánošík se tvářil, jako by vzpomínal. Pak začal pomalu jmenovat.</p>
			<p class="MLP_text ParaOverride-1">„Huncaga… Turjak… Hunčík…“</p>
			<p class="MLP_text ParaOverride-1">„To je pořád jeden!“ vykřikl podžupan. „Dál!“</p>
			<p class="MLP_text ParaOverride-1">„První Pavol Bernatik ze Staškova, druhý Vrábel. Třetí Huncaga, čtvrtý Bagár, pátý Turjak, šestý Gáborčík, sedmý Kubo Chlastiak z&#160;Otočnic, osmý ze Soli Gavlov…“</p>
			<p class="MLP_text ParaOverride-1">Přemýšlel. Ti všichni byli v&#160;Polsku, nebo padli. Nebo se ukryli.</p>
			<p class="MLP_text ParaOverride-1">„Dál?“</p>
			<p class="MLP_text ParaOverride-1">„Sútora z&#160;Polska, Vavrek, taky z&#160;Polska.“</p>
			<p class="MLP_text ParaOverride-1">„Dál!“</p>
			<p class="MLP_text ParaOverride-1">„To je všechno. Už si nevzpomínám.“</p>
			<p class="MLP_text ParaOverride-1">„Kdo všechno byl v&#160;Uhorčíkově skupině, než ses k&#160;ní přidal?“</p>
			<p class="MLP_text ParaOverride-1">„To nevím. Neznal jsem všechny.“</p>
			<p class="MLP_text ParaOverride-1">Tvářil se, jako by přemýšlel.</p>
			<p class="MLP_text ParaOverride-1">„Huncaga Turjak… Vrábel ze Staškova…“</p>
			<p class="MLP_text ParaOverride-1">Soudce ho přerušil.</p>
			<p class="MLP_text ParaOverride-1">„Ty už známe! Huncaga je v&#160;Polsku, Vrábla zastřelili. Chci slyšet jména těch živých!“</p>
			<p class="MLP_text ParaOverride-1">Jánošík vstal. Řetězy zařinčely.</p>
			<p class="MLP_text ParaOverride-1">„Už si nevzpomínám a&#160;nic víc už neřeknu.“</p>
			<p class="MLP_text ParaOverride-1">„Končím dobrovolný výslech,“ prohlásil rázně podžupan. „Dávám slovo panu obhájci!“</p>
			<p class="MLP_text ParaOverride-1">Písař psal:</p>
			<p class="MLP_text ParaOverride-1">Ve jménu obžalovaného Juraje Jánošíka vystoupil s&#160;dovolením slavného úřadu urozený Baltazar Palugyay a&#160;přednesl, co podle práva přednésti má, a&#160;vyhradil si, co si vyhraditi má.</p>
			<p class="MLP_text ParaOverride-1">Baltazar Palugyay vstal a&#160;zahájil svou obhajobu obvyklými právními formulemi. Podžupan pozorně naslouchal. Palugyay je chytrý člověk, jsem zvědav, co řekne na tu narážku o&#160;kurucích. Nejspíš se té věci zdaleka vyhne, dostal by se sám na moc tenký led. Jinak ovšem nemá obhajoba nejmenší naději, zákon je jasný. Jen aby celou záležitost příliš neprotahoval.</p>
			<p class="MLP_text ParaOverride-1">Palugyay probíral jednotlivé body obžaloby. Nejdřív stručně odmítl bod týkající se smrti domanížského plebána.</p>
			<p class="MLP_text ParaOverride-1">„Účast obviněného při tomto zlém skutku není prokázána, obviněný sám je ochoten odpřisáhnout svou nevinu. K&#160;ostatním bodům chci říci toto: když se obžalovaný vrátil od zlopověstných kuruců do slavné trenčínské župy, do dědiny Terchové, bydlil tam pokojně se svými rodiči a&#160;bratry. Brzy nato se přihlásil do vojska nejposvátnějšího Veličenstva a&#160;dostal se na bytčanský hrad, kde byl tehdy uvězněn jakýsi zločinec jménem Tomáš Uhorčík. Když potom obžalovaného vykoupili jeho rodiče z&#160;vojenské služby, vysvobodil se jmenovaný Uhorčík z&#160;vězení, vydal se do Terchové a&#160;přemluvil Jánošíka na zboj. Obžalovaný se tedy dal na zboj pouze svedením Uhorčíkovým, ne z&#160;vlastní vůle. Nadto byl pak vázán přísahou a&#160;byl nucen ho následovat. Později uznal svou vinu a&#160;veden lítostí chtěl se vrátit domů, ale ze strachu se neodvážil uskutečnit svůj úmysl. Proto i&#160;pro něho platí, že nemůže být podroben mučení, neboť sám všechno dobrovolně před stoličním soudem přiznal.</p>
			<p class="MLP_text ParaOverride-1">Osmá kapitola šesté hlavy Kithonichu sice praví, že viníci mohou být po vyšetření a&#160;ověření výpovědí vydaní na mučení, ale rovněž tam stojí, že je lépe vinného osvobodit než odsoudit nevinného.“</p>
			<p class="MLP_text ParaOverride-1">Jmenoval řadu polehčujících okolností: především vznětlivou povahu obžalovaného, který žil od dětství mezi hrubým a&#160;nevzdělaným lidem, tíživé prostředí vojny.</p>
			<p class="MLP_text ParaOverride-1">„Obžalovaný sloužil u&#160;kuruckého vojska, potom u&#160;císařských. A&#160;vy zajisté víte dobře, jaký duch dnes ve vojsku vládne. Tam se naučil to, co mu dnes vyčítáte!“</p>
			<p class="MLP_text ParaOverride-1">V&#160;tu chvíli ho žalobce prudce přerušil:</p>
			<p class="MLP_text ParaOverride-1">„Žádám slavný soud, aby se pan obhájce vyhnul osobním názorům a&#160;nevnášel do tohoto jednání své soukromé zaujetí!“</p>
			<p class="MLP_text ParaOverride-1">„Souhlasím zcela s&#160;panem žalobcem,“ řekl Okoličányi. „Pan obhájce může pokračovat.“</p>
			<p class="MLP_text ParaOverride-1">Palugyay mluvil už jen krátce. Na závěr své řeči prohlásil:</p>
			<p class="MLP_text ParaOverride-1">„Pro všechny tyto důvody žádám od slavného úřadu pro obžalovaného milost, neboť jsem přesvědčen, že Juraj Jánošík svých skutků lituje a&#160;že svůj život zcela napraví. Žádám, aby byl vysvobozen z&#160;pout a&#160;z&#160;vězení, aby byl zproštěn obžaloby a&#160;propuštěn na svobodu.“</p>
			<p class="MLP_text ParaOverride-1">Žalobce zvedl ruku a&#160;podžupan mu udělil slovo.</p>
			<p class="MLP_text ParaOverride-1">Alexander Čemický vstal a&#160;bouřlivě začal cupovat obhájcovu řeč. Trvalo dlouho, než se uklidnil.</p>
			<p class="MLP_text ParaOverride-1">„Ze všeho, co jsme tu slyšeli, nevysvítá nic jiného než zřejmé a&#160;očividné zbojnictví a&#160;dokazatelná vražda, což je základem projednávaného sporu. Když jsme se o&#160;tom všem takto dověděli a&#160;jasně přesvědčili, nezbývá než učinit zadost přísným a&#160;spravedlivým zákonům vlasti. Jen tak dokážeme vyhubit zbojnictví z&#160;kořenů, jen tak zachráníme bezpečnost nás všech.</p>
			<p class="MLP_text ParaOverride-1">Mínění protivné strany ve věci mučení nepostačí, protože i&#160;sama kapitola osmá podle Kithonichu svědčí proti obžalovanému. Jednoduché přiznání obžalovaného k&#160;vině se může vysvětlovat různě: například tak, že obžalovaný utajil mnoho jmen a&#160;snažil se uvést soud na falešnou stopu. Jestliže se s&#160;takovou výpovědí spokojíme, nesmíme se divit, že všude zavládne násilí, vzpoura a&#160;nevážnost k&#160;vrchnostem. Proto zbývá jen jediné&#160;– vydat obžalovaného na mučení.“</p>
			<p class="MLP_text ParaOverride-1">Podžupan naslouchal už jen ledabyle. Rychle uvažoval.</p>
			<p class="MLP_text ParaOverride-1">Musíme celou tu záležitost co nejdříve skoncovat. Kithonich uvádí, že pro ty, kteří se jednoznačně nepřiznají, platí paragraf 81, tedy mučení. Ale když se soud bude protahovat a&#160;rozkřikne se, že Jánošíka vzali na útrpné právo, poddaní z&#160;něho udělají svého hrdinu a&#160;kdo ví, co se všechno stane. Určitě to vyvolá pobouření široko daleko. To by byla chyba, jasná chyba. Mučení bude nutné, ale musí se to odbýt rychle a&#160;bez průtahů. Dnes už bohužel nebude čas, podle halsgerichtu jakékoli trápení nepřipadá ve večerních hodinách v&#160;úvahu. Budeme to muset nechat na zítřek, ale pak si pospíšíme.</p>
			<p class="MLP_text ParaOverride-1">Uvědomil si, že žalobce dávno domluvil. Vytrhl se z&#160;úvah a&#160;udělil podle předpisů slovo obhájci.</p>
			<p class="MLP_text ParaOverride-1">Palugyay už mluvil jen stručně a&#160;znovu požádal, aby byla obžalovanému udělena milost. Podžupan vstal a&#160;prohlásil:</p>
			<p class="MLP_text ParaOverride-1">„Pro pokročilou dobu končím dnešní jednání slavného stoličního soudu. Další sezení se odkládá na zítřek.“</p>
			<p class="MLP_text ParaOverride-1">Soudci opustili zasedací síň. Hajduci odvedli Jánošíka do kobky a&#160;síň se pomalu vyprázdnila.</p>
			<p class="MLP_text ParaOverride-1">Tu noc Jánošík nespal. Díval se do černočerné tmy a&#160;nezamhouřil oči ani na chvíli. Myslel na kosmatého kuruckého rebela Haladeje, který chtěl vstoupit do jeho regimentu, když bylo nejhůř. Na Matěje Dykoše, na stařečka Merjadů, na Plavčeka a&#160;na Vrábela, na obra Huncagu a&#160;na všechny ostatní. Na dřevorubce a&#160;valachy a&#160;vesničany, kteří mu pomáhali bez ohledu na nebezpečí. Na věčně nemocnou matku a&#160;na své bratry. Na vrchol Rozsutce a&#160;na hřeben Púpova a&#160;na všechny hory tam doma.</p>
			<p class="MLP_text ParaOverride-1">Kolem Hanzelyho domu stály celou noc zesílené stráže.</p>
			<p class="MLP_text ParaOverride-1">Ráno se soud sešel dřív, než obvykle bývalo v&#160;takových případech zvykem. Soudci se krátce poradili, podžupan zahájil jednání a&#160;řekl:</p>
			<p class="MLP_text ParaOverride-1">„Protože v&#160;dobrovolném přiznání obžalovaný neodhalil své ochránce, nepřiznal, kde uložil kořist a&#160;lup, a&#160;protože v&#160;jeho výpovědi zůstalo mnoho nejasností, ba na některé otázky odmítl vůbec odpovídat, rozhodl soud, aby byl obžalovaný ve smyslu osmé kapitoly šesté hlavy Kithonichu podroben nejdříve lehčímu, potom i&#160;těžšímu mučení.“</p>
			<p class="MLP_text ParaOverride-1">Hajduci odvedli Jánošíka do sklepení. Předseda a&#160;písař šli pomalu za ním, neboť jejich přítomnost určoval zákon.</p>
			<p class="MLP_text ParaOverride-1">„Pospěš si,“ řekl předseda katovi, kterého přivolali k&#160;tomu účelu až z&#160;Levoče. „A&#160;všechno ať je podle předpisu!“</p>
			<p class="MLP_text ParaOverride-1">Odvrátil se. První část mučení, territio. Předseda to všechno dobře znal. V&#160;první části ukáže kat odsouzenci všechny své přístroje. Někdy se obžalovaný už v&#160;této chvíli přizná ke všemu, ale tenhle zbojník neřekne určitě ani slovo.</p>
			<p class="MLP_text ParaOverride-1">Jánošík stál a&#160;mlčky sledoval kata.</p>
			<p class="MLP_text ParaOverride-1">Druhá část, real territio.</p>
			<p class="MLP_text ParaOverride-1">Kat přikázal Jánošíkovi, aby si znovu prohlédl nástroje a&#160;začal mu popisovat jejich funkci. Jánošík mlčel, ani se nepohnul.</p>
			<p class="MLP_text ParaOverride-1">Podžupan věděl, že ani tohle nemá smysl. Kývl na kata.</p>
			<p class="MLP_text ParaOverride-1">„Nepil jsi pálenku nebo víno?“ zeptal se popravčího podle předpisu. Kat zavrtěl hlavou, přistoupil k&#160;obžalovanému, položil mu ruku na rameno a&#160;řekl:</p>
			<p class="MLP_text ParaOverride-1">„Přiznáš se dobrovolně?“</p>
			<p class="MLP_text ParaOverride-1">Jánošík se napřímil. Věděl, že teď už nejde o&#160;něj. Že teď jde o&#160;ty, kteří mu věřili a&#160;které nesmí zklamat.</p>
			<p class="MLP_text ParaOverride-1">„Řekl jsem všechno, co jsem povědět chtěl.“</p>
			<p class="MLP_text ParaOverride-1">„Můžeš začít,“ řekl podžupan a&#160;rychle se vrátil do soudní síně. Poslal do sklepení místo sebe Matěje Jooba, jednoho ze soudců liptovské stolice.</p>
			<p class="MLP_text ParaOverride-1">Minuty ubíhaly. Krátce před polednem vstoupil do jednací síně písař. Byl bledý ve tváři a&#160;ruce se mu třásly. Položil před Okoličányiho list se zápisem a&#160;usedl na své místo. Krátce nato se vrátil Matěj Joob.</p>
			<p class="MLP_text ParaOverride-1">„Přiveďte odsouzeného,“ řekl podžupan.</p>
			<p class="MLP_text ParaOverride-1">Dva hajduci přivedli Jánošíka. Šel těžce, na košili měl krev, ale hlavu držel hrdě a&#160;vzpřímeně.</p>
			<p class="MLP_text ParaOverride-1">Předseda ho pozoroval. Hned na první pohled pochopil, že se nic nového nedozví. Teď už si jen přál, aby všechno skončilo co nejrychleji. Uchopil papír, který mu dal písař, a&#160;četl:</p>
			<p class="MLP_text ParaOverride-1">„Při lehkém a&#160;těžším mučení přiznal obžalovaný Juraj Jánošík toto:</p>
			<p class="MLP_text ParaOverride-1">Za prvé, že v&#160;Malatinské dolině přepadl pana Zmeškala, což předtím tajil.</p>
			<p class="MLP_text ParaOverride-1">Za druhé, že paní oficírku Schardonku mezi Východnou a&#160;Važcem přepadl a&#160;kořist pod dřevo schoval. Ty věci schované v&#160;šátku jeden valach našel a&#160;vzal.</p>
			<p class="MLP_text ParaOverride-1">Za třetí. Jak se jde od Jabloňky na Klenovec k&#160;císařským horám, po pravé straně je v&#160;grúni na jedné jedli ruka vyťatá na buku, tam má své věci schované.“</p>
			<p class="MLP_text ParaOverride-1">Na jedli, v&#160;buku, co to znamená? Je jasné, že zase nic nenajdou. Chvíli mlčel, rychle přejel pohledem další body. O&#160;těch kuruckých záležitostech ani slovo. O&#160;úkrytech, pomahačích a&#160;ostatních tovaryších nic, vůbec nic. Pak řekl nahlas:</p>
			<p class="MLP_text ParaOverride-1">„Dál už nic podstatného. Že se Turjak Huncaga ukrýval v&#160;Rakové, ale to už stejně víme. Že obžalovaný půjčil v&#160;Klenovci nějakému Dubrikovi, ovčákovi, sedm zlatých, a&#160;na Kokavě jednomu další peníze, ale ten nevěděl, jaký je zbojník.“</p>
			<p class="MLP_text ParaOverride-1">Dost málo. To už zjistil pan Kubínyi při šetření v&#160;Malohontu. Položil list papíru na stůl.</p>
			<p class="MLP_text ParaOverride-1">„A&#160;to je všechno. Soud se odebere k&#160;poradě.“</p>
			<p class="MLP_text ParaOverride-1">Vrátili se za chvilku. Všichni povstali, hajduci chtěli přinutit i&#160;Jánošíka, ale ten je odstrčil a&#160;těžce vstal sám. Zeširoka se rozkročil a&#160;díval se přes hlavy soudců někam daleko, daleko. Mlčel.</p>
			<p class="MLP_text ParaOverride-1">Předseda stručně zhodnotil průběh procesu a&#160;přečetl rozsudek.</p>
			<p class="MLP_text ParaOverride-1">„Protože uvedený obžalovaný Juraj Jánošík zavrhl přikázání jak božské, tak též i&#160;zákon zemský, před dvěma roky dal se na zbojstvo a&#160;vůdcem aneb hetmanem takovým se učinil, s&#160;tovaryši svými na cestách zastavoval mnoho lidí a&#160;připravoval je o&#160;majetek, ba jak se z&#160;jeho vlastního doznání zdá, tovaryši jeho za přítomnosti obžalovaného dokonce pana pátera z&#160;Domaníže prostřelili a&#160;hanebně zamordovali. Taktéž i&#160;jiných, jak jest uvedeno, zlých skutků se dopustil. Proto za takové veliké zlé činy a&#160;přestoupení přikázání má být na levém boku probodnutý a&#160;tak na příklad jiných takových zločinců má být zavěšený.“</p>
			<p class="MLP_text ParaOverride-1">Soudní jednání skončilo.</p>
			<p class="MLP_text ParaOverride-1">Nazítří ráno byl Juraj Jánošík za přítomnosti velikého zástupu lidí vyveden na břeh Váhu. Šel hrdě a&#160;mlčky, o&#160;milost neprosil.</p>
			<p class="MLP_text ParaOverride-1">Poslední, co viděl, bylo modré nebe nad vzdálenými vrcholy hor.</p>
			<p class="MLP_text ParaOverride-1">Pochovali ho na nedalekém hřbitově až docela u&#160;zdi. Po obou stranách byly hroby prostých kuruckých bojovníků, kteří padli za povstání.</p>
			<p class="MLP_text ParaOverride-1">Měsíc poté soudili v&#160;Liptovském Mikuláši i&#160;Martina Mravce&#160;– Uhorčíka. Byl obviněn, že přechovával ve své chalupě v&#160;Klenovci Jánošíka a&#160;jeho druhy a&#160;že u&#160;sebe ukrýval věci, které zbojníci sebrali pánům.</p>
			<p class="MLP_text ParaOverride-1">Teprve na mučení se Martin Mravec přiznal, že se jmenuje Tomáš Uhorčík. Jánošík ho neprozradil ani do poslední chvíle svého života.</p>
			<p class="MLP_text ParaOverride-1">Rozsudek byl vykonán den nato, 21. dubna 1713. O&#160;několik dnů později byl chycen a&#160;na stejném místě popraven i&#160;Huncaga.</p>
			<p class="MLP_text ParaOverride-1">Pohřbili je oba nedaleko Juraje Jánošíka.</p>
		</div>
</body>
</html>